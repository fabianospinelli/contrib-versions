Ultimo aggiornamento: 1 marzo 2023

Shopify ti dà il benvenuto! Iscrivendoti per un Account Shopify (come definito nella Sezione 1) o utilizzando uno qualsiasi dei Servizi Shopify (come definiti di seguito), acconsenti a essere vincolato dai seguenti termini e condizioni (i “**Termini e condizioni del servizio**”).

Nei presenti Termini e condizioni del servizio, i termini “**noi**”, “**ci**”, “**nostro**” e “**Shopify**” si riferiscono alla Parte contraente Shopify interessata (come definita più avanti nella Sezione 13) e “**tu**” indica l’Utente Shopify (nel caso di registrazione o utilizzo di un Servizio Shopify da parte di una persona fisica) o la società per cui lavora l’Utente Shopify (nel caso di registrazione o utilizzo di un Servizio Shopify da parte di una società) e qualsiasi sua affiliata.

Shopify offre una piattaforma commerciale con tutto l’occorrente per consentire ai merchant di unificare le loro attività commerciali. Tra le altre funzionalità, questa piattaforma include una serie di strumenti per i merchant che consentono di: creare e personalizzare negozi online; vendere in più luoghi (compresi web, dispositivi mobili, social media, marketplace online e altre sedi online (“**Servizi online**”) e di persona (“**Servizi POS**”)); gestire prodotti, scorte, pagamenti, evasione ordini, spedizioni, operazioni commerciali, marketing e pubblicità; coinvolgere clienti esistenti e potenziali. Nei presenti Termini e condizioni del servizio ogni servizio offerto da Shopify sarà indicato come “**Servizio/i**”. Eventuali nuove funzionalità o strumenti aggiunti agli attuali Servizi saranno ugualmente soggetti ai Termini e condizioni del servizio. È possibile consultare la versione più aggiornata dei Termini e condizioni del servizio in qualsiasi momento su [https://www.shopify.com/it/legal/termini](https://www.shopify.com/it/legal/termini).

Sei tenuto a leggere e accettare tutti i termini e condizioni contenuti o espressamente richiamati nei presenti Termini e condizioni del servizio, inclusi i [Termini d’uso](https://www.shopify.com/it/legal/aup) (“**AUP**”) e l’[Informativa sulla privacy](https://www.shopify.com/it/legal/privacy) di Shopify, e, se applicabili, i [Termini e condizioni del servizio aggiuntivi per i Merchant dell’UE](https://www.shopify.com/it/legal/eu-terms) (“**Termini UE**”), [Licenza e Termini e condizioni d’uso delle API](https://www.shopify.com/it/legal/api-terms) (“**Termini delle API**”) di Shopify e l’[Appendice sul trattamento dei dati](https://www.shopify.com/it/legal/atd) (“**DPA**”) di Shopify prima di poterti iscrivere per ottenere un Account Shopify o utilizzare qualsiasi Servizio Shopify. Inoltre, se offri prodotti o servizi correlati al COVID-19, sei tenuto a leggere, capire e accettare le [Regole di partecipazione alla vendita di prodotti correlati al COVID-19](https://www.shopify.com/it/legal/rules-of-engagement-covid19).

**I riepiloghi nel linguaggio comune vengono forniti solo per comodità e appaiono in grassetto accanto a ogni sezione, ma non sono legalmente vincolanti. Leggi per intero i Termini e condizioni del servizio, incluso qualsiasi documento in essi richiamato per avere il quadro completo dei tuoi obblighi legali. Utilizzando Shopify o uno qualsiasi dei servizi di Shopify, accetti i presenti termini. Assicurati di controllare periodicamente la presenza di eventuali aggiornamenti.**

1\. Condizioni dell’Account
---------------------------

1. Per accedere ai Servizi e utilizzarli, devi creare un account Shopify (“**Account**”). Per completare la registrazione dell’Account dovrai fornirci il tuo nome legale completo, l’indirizzo aziendale, il numero di telefono, un indirizzo email valido e ogni altra informazione indicata come obbligatoria. Shopify ha la facoltà di rifiutare la tua richiesta di un Account, o di cancellare un Account esistente, per qualsiasi motivo e a sua esclusiva discrezione.
2. Per aprire un Account devi avere: (i) almeno 18 anni o (ii) la maggiore età nell’ordinamento del paese in cui risiedi e dal quale usi i Servizi.
3. Confermi che stai ricevendo i Servizi erogati da Shopify ai fini dell’esercizio di un’attività commerciale e non per uso personale, domestico o familiare.
4. Prendi atto che Shopify utilizzerà l’indirizzo email da te fornito quando hai aperto l’Account, o come successivamente da te aggiornato, come metodo primario per comunicare con te (“**Indirizzo email primario**”). Hai l’obbligo di monitorare l’Indirizzo email primario da te fornito a Shopify; in particolare, il tuo Indirizzo email primario dovrà essere in grado di inviare e ricevere messaggi. Le tue comunicazioni via email con Shopify potranno essere verificate solo se provenienti dal tuo Indirizzo email primario.
5. Hai la responsabilità di mantenere riservata la tua password. Shopify non può essere responsabile né risponderà di eventuali perdite o danni derivanti dalla tua incapacità di mantenere sicuri Account e password. Potremmo richiedere misure di sicurezza aggiuntive in qualsiasi momento e ci riserviamo il diritto di modificare questi requisiti a nostra discrezione.
6. L’assistenza tecnica in relazione ai Servizi è fornita solo agli Utenti Shopify. Le eventuali domande sui Termini e condizioni del servizio vanno inviate all’Assistenza Shopify.
7. Accetti di non riprodurre, duplicare, copiare, vendere, rivendere o sfruttare alcuna parte del Servizio, utilizzare i Servizi o accedere ai Servizi senza l’espressa autorizzazione scritta di Shopify.
8. Accetti di non aggirare o eludere alcuna delle limitazioni tecniche dei Servizi, incluso non elaborare ordini al di fuori del Check-out di Shopify, di non utilizzare strumenti per abilitare funzionalità altrimenti disabilitate nei Servizi e di non decompilare, disassemblare o altrimenti decodificare i Servizi.
9. Accetti di non utilizzare robot, spider, scraper o altri mezzi automatizzati per accedere ai Servizi o per monitorare materiali o informazioni dei Servizi.
10. Sei consapevole che i tuoi Materiali possono essere trasferiti in modo non crittografato ed essere soggetti a (a) trasferimenti su varie reti; e (b) modifiche per garantire la conformità e l’adattamento ai requisiti tecnici delle reti o dei dispositivi di connessione. Per “**Materiali**” si intendono i tuoi Marchi, i contenuti protetti da copyright, tutti i prodotti o servizi che vendi tramite i Servizi (inclusi prezzi e descrizioni), nonché foto, immagini, video, grafica, contenuti scritti, file audio, codice, informazioni o altri dati forniti o resi disponibili da te o dai tuoi affiliati a Shopify o ai suoi affiliati.

### Ciò significa che

Sei responsabile del tuo Account, dei Materiali che carichi sul Servizio Shopify e del funzionamento del tuo Negozio Shopify. In caso di violazione dei Termini e condizioni del servizio Shopify, potremo interrompere il tuo accesso ai servizi. Se dovessimo avere bisogno di contattarti, scriveremo all’Indirizzo email primario.

2\. Attivazione dell’Account
----------------------------

**2.1 Proprietario del Negozio**

1. Salvo quanto previsto alla Sezione 2.1.2, la persona che si iscrive al Servizio aprendo un Account sarà la parte contraente (“**Proprietario del Negozio**”), ai fini dei nostri Termini e condizioni del servizio, e sarà la persona autorizzata a utilizzare l’Account che potremo fornire al Proprietario del Negozio in connessione al Servizio. Sei responsabile di garantire che il nome del Proprietario del Negozio (inclusa la denominazione legale della società proprietaria del Negozio, se applicabile) sia chiaramente visibile sul sito web del Negozio.
2. Se ti iscrivi ai Servizi per conto del tuo datore di lavoro, il Proprietario del Negozio sarà il datore di lavoro. Se ti iscrivi ai Servizi per conto del tuo datore di lavoro, dovrai utilizzare l’indirizzo email fornito dal tuo datore di lavoro e dichiari e garantisci di avere l’autorità per vincolare il tuo datore di lavoro ai nostri Termini e condizioni del servizio.
3. Il tuo Negozio Shopify può essere associato a un solo Proprietario del Negozio. Un Proprietario può possedere più Negozi Shopify. Accetti di utilizzare il Check-out di Shopify per il tuo negozio. Per “**Negozio**” si intende il negozio online (ospitato da Shopify o da un sito web di terze parti), una vetrina virtuale creata con l’API della vetrina virtuale, oppure il negozio o i negozi fisici associati all’Account.

**2.2 Account staff**

1. A seconda del tuo piano di abbonamento Shopify, puoi creare uno o più account staff (“**Account staff**”) per consentire ad altri di accedere all’Account. Ogni Account staff deve includere un nome legale completo e un account email valido. Con gli Account staff, il Proprietario del Negozio può impostare le autorizzazioni e consentire ad altri di lavorare nel proprio Account, stabilendo il livello di accesso degli Account staff a specifiche informazioni aziendali (ad esempio, è possibile limitare l’accesso degli Account staff alle informazioni sulle vendite nella pagina Report, o impedire agli Account staff di modificare le impostazioni generali del negozio).
2. Il Proprietario del Negozio: (a) è responsabile di garantire che i suoi dipendenti, agenti e subcontraenti rispettino i presenti Termini e condizioni del servizio, anche tramite gli Account staff; e (b) risponde di qualsiasi violazione dei presenti Termini e condizioni del servizio da parte dei propri dipendenti, agenti e subcontraenti. Il Proprietario del Negozio prende atto e accetta di essere personalmente responsabile per l’adempimento di tutti gli obblighi previsti dal presente Accordo, indipendentemente dall’eventuale concessione di tali obblighi in sublicenza o in subappalto a qualsiasi terza parte, tra cui, a titolo esemplificativo e non esaustivo, entità affiliate o controllate dal Proprietario del Negozio.
3. Il Proprietario del Negozio e gli utenti degli Account staff sono indicati individualmente come “**Utente Shopify**”.

**2.3 Account PayPal Express Checkout e Shopify Payments**

1. Completata l’iscrizione al Servizio, Shopify creerà un account PayPal Express Checkout a tuo nome, utilizzando il tuo Indirizzo email primario. A seconda del paese dove risiedi, Shopify potrà anche creare un account Shopify Payments a tuo nome.
2. Prendi atto che PayPal Express Checkout e/o Shopify Payments saranno i tuoi canali di pagamento predefiniti e che è tua esclusiva responsabilità in qualità di Proprietario del Negozio attivare e gestire questi account. Se non desideri mantenere attivo uno qualsiasi degli account di pagamento, è tua responsabilità disattivarlo. Per chiarezza, PayPal Express Checkout è un Servizio di terze parti, come definito nella Sezione 9.7.1 dei presenti Termini e condizioni del servizio.

**2.4 Shop Pay**

1. Completata l’iscrizione al Servizio, se hai effettuato la registrazione a Shopify Payments, Shop Pay apparirà automaticamente nella tua pagina di check-out come modalità di check-out veloce. Se non desideri che Shop Pay sia visualizzato nel tuo Negozio, è tua responsabilità rimuovere l’opzione gestendo i check-out veloci dalla console di amministrazione Shopify.
2. Coloro tra i tuoi clienti che hanno abilitato Shop Pay, potranno acquistare beni e servizi dal tuo Negozio Shopify utilizzando Shop Pay.
3. Utilizzando Shop Pay nel tuo Negozio Shopify, accetti di essere vincolato dai [Termini e condizioni del servizio Shop Pay per i Merchant](https://www.shopify.com/it/legal/shop-pay-merchant-terms), così come di volta in volta modificati da Shopify. In caso di aggiornamento dei predetti Termini da parte di Shopify, le modifiche entreranno in vigore dalla data di pubblicazione. La tua prosecuzione nell’utilizzo di Shop Pay all’interno del Negozio dopo la pubblicazione delle modifiche ai Termini e condizioni del servizio Shop Pay per i Merchant equivale alla presa visione e accettazione dei Termini modificati. Se non accetti una qualsiasi delle modifiche ai Termini e condizioni del servizio Shop Pay per i Merchant, è tua responsabilità rimuovere Shop Pay gestendo i check-out veloci dalla console di amministrazione Shopify.

**2.5 Account Apple Pay per Safari**

1. Completata l’iscrizione al Servizio, Shopify creerà un account Apple Pay per Safari (“**Apple Pay**”) a tuo nome, utilizzando l’URL (o gli URL) e il nome aziendale associati al tuo Account. A seconda del paese in cui risiedi, Shopify potrà attivare l’account Apple Pay a tuo nome o chiederti di attivare l’account Apple Pay dal pannello di controllo del tuo Account. Se non desideri mantenere attivo il tuo account Apple Pay, è tua responsabilità disattivarlo. Per chiarezza, Apple Pay è un Servizio di terze parti, come definito nella Sezione 9.7.1 dei presenti Termini e condizioni del servizio.
2. Se utilizzi un canale di pagamento supportato da Apple Pay, i clienti che hanno abilitato Apple Pay sul loro dispositivo potranno acquistare beni e servizi dal tuo Negozio utilizzando Apple Pay.
3. Utilizzando Apple Pay nel tuo Negozio, accetti di essere vincolato dai [Termini per i Commercianti web della Piattaforma Apple Pay](https://www.shopify.com/it/legal/apple-pay), come periodicamente aggiornati da Apple. In caso di aggiornamento da parte di Apple dei predetti Termini, la versione corretta e aggiornata verrà pubblicata qui: [https://www.shopify.com/it/legal/apple-pay](https://www.shopify.com/it/legal/apple-pay). Tali modifiche ai Termini per i Commercianti web della Piattaforma Apple Pay entreranno in vigore dalla data di pubblicazione. La tua prosecuzione nell’utilizzo di Apple Pay nel Negozio dopo la pubblicazione dei Termini per i Commercianti web della Piattaforma Apple Pay modificati equivale alla tua presa visione e accettazione dei Termini modificati. Se non accetti le modifiche ai Termini per i Commercianti web della Piattaforma Apple Pay, disattiva il tuo account Apple Pay e non continuare a utilizzare Apple Pay nel tuo Negozio.

**2.6 Google Pay**

1. Completata l’iscrizione al Servizio, se hai effettuato la registrazione a Shopify Payments, Shopify creerà a tuo nome anche un account Google Pay. Se non desideri mantenere attivo il tuo account Google Pay, è tua responsabilità disattivarlo. Per chiarezza, Google Pay è un Servizio di terze parti, come definito nella Sezione 9.7.1 dei presenti Termini e condizioni del servizio.
2. Se utilizzi un canale di pagamento supportato da Google Pay, i clienti che hanno abilitato Google Pay potranno acquistare beni e servizi dal tuo Negozio utilizzando Google Pay.
3. Utilizzando Google Pay nel tuo Negozio, accetti di essere vincolato dai [Termini di Servizio dell’API Google Pay](https://payments.developers.google.com/terms/sellertos), come periodicamente aggiornati da Google. In caso di aggiornamento da parte di Google dei predetti Termini, la versione corretta e aggiornata verrà pubblicata qui: [https://payments.developers.google.com/terms/sellertos](https://payments.developers.google.com/terms/sellertos). Tali modifiche ai Termini di Servizio dell’API Google Pay entreranno in vigore dalla data di pubblicazione. La tua prosecuzione nell’utilizzo di Google Pay nel Negozio dopo la pubblicazione dei Termini di Servizio dell’API Google Pay modificati equivale alla tua presa visione e accettazione dei Termini modificati. Se non accetti le modifiche ai Termini di Servizio dell’API Google Pay, disattiva il tuo account Google Pay e non continuare a utilizzare Google Pay nel tuo Negozio.

**2.7 Meta Pay**

1. Completata l’iscrizione al Servizio, se hai effettuato la registrazione a Shopify Payments, Shopify creerà per tuo conto anche un account Meta Pay. Se non desideri mantenere attivo il tuo account Meta Pay, è tua responsabilità disattivarlo. Per chiarezza, Meta Pay è un Servizio di terze parti, come definito nella sezione 9.7.1 dei presenti Termini e condizioni del servizio.
2. Se utilizzi un canale di pagamento supportato da Meta Pay, i clienti che hanno abilitato Meta Pay potranno acquistare beni e servizi dal tuo Negozio utilizzando Meta Pay.
3. Utilizzando Meta Pay nel tuo Negozio, accetti di essere vincolato dai [Termini e condizioni di Meta Pay per i Commercianti](https://transparency.fb.com/en-gb/policies/other-policies/meta-pay-terms-and-conditions/) come periodicamente aggiornati da Meta. Le modifiche apportate da Meta ai [Termini e condizioni di Meta Pay per i Commercianti](https://transparency.fb.com/en-gb/policies/other-policies/meta-pay-terms-and-conditions/) saranno in vigore a partire dalla data della loro pubblicazione da parte di Meta. La tua prosecuzione nell’utilizzo di Meta Pay nel tuo Negozio dopo che i [Termini e condizioni di Meta Pay per i Commercianti](https://transparency.fb.com/en-gb/policies/other-policies/meta-pay-terms-and-conditions/) modificati sono stati pubblicati equivale alla tua presa visione e accettazione dei [Termini e condizioni di Meta Pay per i Commercianti](https://transparency.fb.com/en-gb/policies/other-policies/meta-pay-terms-and-conditions/) modificati. Nel caso in cui non dovessi accettare una qualsiasi delle modifiche ai [Termini e condizioni di Meta Pay per i Commercianti](https://transparency.fb.com/en-gb/policies/other-policies/meta-pay-terms-and-conditions/), disattiva il tuo account Meta Pay e non continuare a usare Meta Pay nel tuo Negozio.

**2.8 Nomi di dominio**

1. Quando acquisti un nome di dominio tramite Shopify, è preimpostato il rinnovo annuale automatico del dominio per tutto il tempo in cui il tuo Account Shopify rimarrà attivo. Prendi atto che è tua esclusiva responsabilità disattivare la funzione di rinnovo automatico qualora tu decida di farlo.

### Ciò significa che

Solo una persona (di solito chi si iscrive al Servizio Shopify) può essere il “Proprietario del Negozio”. Il Proprietario del Negozio è responsabile dell’Account, vincolato dai presenti Termini e condizioni del servizio e responsabile delle azioni dei terzi che accedano all’Account. Se ti iscrivi a nome del tuo datore di lavoro, quest’ultimo sarà il Proprietario del Negozio responsabile dell’Account.

Creiamo automaticamente determinati account per consentirti di accettare i pagamenti. Sei responsabile dell’attivazione e disattivazione di questi account e del rispetto dei termini per essi stabiliti dalle parti che li rendono disponibili, come PayPal, Apple Pay, Google Pay e Shop Pay. Qualsiasi dominio acquisti tramite noi si rinnoverà automaticamente, salvo che tu non disattivi questa opzione.

3\. Diritti di Shopify
----------------------

1. I Servizi hanno una serie di caratteristiche e funzionalità. Non ogni Servizio o funzionalità sarà disponibile sempre e per tutti i Merchant, né abbiamo l’obbligo di rendere disponibile ogni Servizio o funzionalità in qualsiasi giurisdizione. Eccetto laddove proibito dai presenti Termini e condizioni del servizio o dalla legge applicabile, ci riserviamo il diritto di modificare i Servizi o una qualunque parte di essi per qualsiasi motivo, senza preavviso e in qualsiasi momento.
2. Shopify non verifica preventivamente i Materiali, ma si riserva il diritto di rifiutare/rimuovere Materiali da qualsiasi parte dei Servizi quando ciò sia opportuno a suo insindacabile giudizio. A titolo puramente esemplificativo, se Shopify dovesse ravvisare una violazione dell’[AUP](https://www.shopify.com/it/legal/aup) o dei presenti Termini e condizioni del servizio in determinati beni o servizi offerti attraverso i Servizi, o in determinati Materiali caricati o pubblicati sui Servizi, potrà rifiutare/rimuovere tali Materiali dai Servizi.
3. Ogni tipo di insulto scritto o verbale (comprese le minacce di ritorsione) nei confronti di qualsiasi dipendente, membro o incaricato di Shopify comporterà l’immediata terminazione dell’Account.
4. Ci riserviamo il diritto di fornire i Servizi ai tuoi concorrenti e non ti garantiamo l’esclusività. Prendi atto e accetti inoltre che i dipendenti e i contraenti di Shopify possano essere anche clienti o merchant di Shopify ed essere in concorrenza con te, sebbene in tale eventualità non potranno utilizzare le tue Informazioni riservate (come definite nella Sezione 6).
5. In caso di controversia relativa alla proprietà dell’Account, ci riserviamo il diritto di richiedere documentazione idonea a determinare o confermare la proprietà dell’Account. La documentazione potrà includere, a titolo puramente esemplificativo, una copia scansionata della tua licenza commerciale, un documento d’identità rilasciato dalle autorità governative, le ultime quattro cifre della carta di credito in nostro possesso o la conferma del tuo stato di dipendente di un ente.
6. Shopify si riserva il diritto di determinare, a sua esclusiva discrezione, a chi spetti la proprietà dell’Account e di trasferire l’Account al legittimo Proprietario del Negozio. Nel caso in cui non riuscissimo a determinare con ragionevole certezza il legittimo Proprietario del Negozio, fatto salvo ogni altro diritto e azione, ci riserviamo la facoltà di sospendere o disattivare temporaneamente l’Account fino al raggiungimento di un accordo tra le parti in conflitto.

### Ciò significa che

Noi di Shopify possiamo decidere a chi rendere disponibili i nostri Servizi e siamo liberi di modificare questi ultimi in qualsiasi momento. Abbiamo anche il diritto di rifiutare/rimuovere Materiali da qualsiasi parte dei Servizi, incluso il tuo Negozio. Possiamo offrire i Servizi ai tuoi concorrenti ma nel farlo non condivideremo mai con loro le tue informazioni riservate. In caso di controversia sulla proprietà di un Account Shopify, possiamo sospendere l’Account o trasferirlo a colui che stabiliamo essere il legittimo proprietario.

4\. Le tue responsabilità
-------------------------

1. Ti impegni a pubblicare sul tuo Negozio Shopify informazioni di contatto per il pubblico, un’informativa sui rimborsi e l’indicazione delle tempistiche di evasione degli ordini.
2. Prendi atto e accetti che i Servizi non sono un marketplace e che qualsiasi contratto di vendita concluso attraverso i Servizi intercorre direttamente fra te e il cliente. Tu hai il ruolo di venditore per tutti gli articoli che offri attraverso i Servizi. Sei responsabile della creazione e del funzionamento del tuo Negozio Shopify, dei tuoi Materiali, dei beni e servizi che vendi attraverso i Servizi e di ogni aspetto relativo alle transazioni fra te e i clienti. A titolo esemplificativo e non esaustivo, sei responsabile per: autorizzazione degli addebiti ai clienti per gli acquisti, rimborsi e resi, evasione degli ordini, servizio clienti, transazioni fraudolente, informative obbligatorie per legge, conformità normativa, violazione accertata o presunta delle leggi applicabili (che includono tra l’altro le leggi a tutela dei consumatori vigenti in qualsiasi giurisdizione dove vendi prodotti o servizi), nonché violazione dei presenti Termini e condizioni del servizio. Dichiari e garantisci che il tuo Negozio, i tuoi Materiali e i beni e servizi che vendi attraverso i Servizi sono autentici, accurati e completi e non violano alcuna legge, regolamento o diritto di terze parti. Per chiarezza, precisiamo che Shopify non avrà il ruolo di venditore o commerciante né sarà in alcun modo responsabile per il tuo Negozio o per gli articoli venduti ai clienti attraverso i Servizi.
3. Hai la responsabilità esclusiva in relazione ai beni o servizi che vendi attraverso i Servizi (compresa tra l’altro la responsabilità per descrizioni, prezzi, tariffe, imposte calcolate, vizi, informative obbligatorie per legge, conformità normativa, offerte o contenuti promozionali) e per il rispetto di qualsiasi legge o regolamento applicabile.
4. Non potrai utilizzare i Servizi Shopify per scopi illegali o non autorizzati. Inoltre, nell’uso dei Servizi, non ti è permesso violare alcuna legge del tuo ordinamento (come le leggi sul copyright), né le leggi a te applicabili nella giurisdizione dei tuoi clienti o le leggi del Canada e della Provincia dell’Ontario. Rispetterai tutte le leggi e i regolamenti applicabili (a titolo esemplificativo e non esaustivo, provvedendo a ottenere e mantenere i requisiti di qualsiasi licenza o permesso occorrente per l’esercizio della tua attività) durante l’utilizzo dei Servizi e l’esecuzione degli obblighi previsti dai Termini e condizioni del servizio.
5. I [Termini delle API](https://www.shopify.com/it/legal/api-terms) regolano il tuo accesso e utilizzo delle API di Shopify (come qui definite). Hai la responsabilità esclusiva delle attività svolte mediante le tue Credenziali API (come definite nei Termini delle API) e di mantenere riservate le tue Credenziali API.
6. Accetti di utilizzare il Check-out di Shopify per qualsiasi vendita associata al tuo negozio online. Il termine **“Check-out di Shopify”** indica l’esperienza di check-out di Shopify che permette ai Clienti di inserire i loro dati di spedizione e dettagli di pagamento dopo aver aggiunto uno o più articoli al carrello ma prima di effettuare un ordine, inclusi i check-out che hanno luogo tramite l’API per il Check-out di Shopify.

### Ciò significa che

Sei tu (e non noi) a rispondere del tuo Negozio Shopify, dei beni o servizi che vendi e del rapporto con i tuoi clienti. Se accedi alle API di Shopify, il tuo utilizzo delle stesse sarà soggetto ai Termini delle API di Shopify.

5\. Pagamento di commissioni e imposte
--------------------------------------

1. Pagherai le Commissioni per l’abbonamento al Servizio online e/o ai Servizi POS (“**Quote di abbonamento**”) e qualsiasi altra commissione applicabile, incluse a titolo esemplificativo le commissioni basate sul valore delle vendite realizzate con il Negozio utilizzando qualsiasi gestore dei pagamenti diverso da Shopify Payments (“**Commissioni di transazione**”) e qualsiasi commissione relativa all’acquisto o all’uso di prodotti o servizi come Shopify Payments, apparecchiature POS, spedizioni, app, Temi, nomi di dominio, Experts Marketplace o Servizi di Terze parti (“**Costi aggiuntivi**”). Insieme, le Quote di abbonamento, le Commissioni di transazione e i Costi aggiuntivi sono denominati “**Commissioni**”.
2. Devi avere un metodo di pagamento valido registrato con noi per pagare tutte le Commissioni dovute e ricorrenti. Shopify addebiterà le Commissioni applicabili su qualsiasi metodo di pagamento valido da te autorizzato (“**Metodo di pagamento autorizzato**”) e continuerà a effettuare addebiti sul Metodo di pagamento autorizzato per le Commissioni applicabili fino alla terminazione dei Servizi e finché tutte le Commissioni dovute non saranno state pagate per intero. Salvo diversa indicazione, tutte le Commissioni e gli altri addebiti sono in dollari USA e tutti i pagamenti saranno effettuati nella valuta statunitense.
3. Le Quote di abbonamento sono pagate in anticipo e vengono addebitate a intervalli di 30 giorni (ciascuna di tali date è denominata “**Data di fatturazione**”). Le Commissioni di transazione e i Costi aggiuntivi sono addebitati di volta in volta da Shopify a propria discrezione. In ogni Data di fatturazione ti saranno addebitate tutte le Commissioni in sospeso non addebitate in precedenza. Le Commissioni saranno indicate sulla fattura, che verrà inviata al Proprietario del Negozio tramite l’Indirizzo email primario. Inoltre, la fattura apparirà sulla pagina Contabilità della console di amministrazione del Negozio. Gli Utenti hanno circa due settimane di tempo per sollevare e risolvere qualsiasi problematica relativa alla fatturazione delle Quote di abbonamento.
4. Se non siamo in grado di elaborare il pagamento delle Commissioni tramite un Metodo di pagamento autorizzato, possiamo tentare di utilizzare un altro Metodo di pagamento autorizzato. Se non riusciamo a elaborare correttamente il pagamento delle Commissioni utilizzando un Metodo di pagamento autorizzato entro 28 giorni dal tentativo iniziale, possiamo sospendere e revocare l’accesso al tuo Account e ai Servizi. Il tuo account verrà riattivato dopo il pagamento di tutte le Commissioni in sospeso, oltre le Commissioni applicabili per il ciclo di fatturazione successivo. Potresti non avere accesso al tuo Account o al negozio durante il periodo di sospensione. Se le Commissioni in sospeso rimangono non pagate per 60 giorni dalla data di sospensione, Shopify si riserva il diritto di chiudere il tuo Account ai sensi della Sezione 14.
5. Tutte le Commissioni sono al netto delle imposte federali, provinciali, statali, locali o di altre imposte governative su vendite, beni e servizi (inclusa l’Imposta sui beni e servizi prevista dalla Legge sulla tassazione dei beni e servizi, Capitolo 117A, di Singapore), tasse armonizzate o altre imposte, tasse o oneri attualmente in vigore o introdotti in futuro (“**Imposte**”).
6. Sei tenuto al versamento di tutte le Imposte eventualmente dovute per il tuo abbonamento Shopify e per l’acquisto di prodotti o servizi Shopify. Il calcolo delle Imposte ai fini dell’addebito da parte di Shopify avviene in base alle aliquote fiscali applicabili per l’indirizzo di fatturazione da te fornito. Gli importi si sommano a quelli delle Commissioni per i prodotti e servizi da te acquistati e saranno addebitati sul tuo Metodo di pagamento autorizzato. Se sei esente dal pagamento delle Imposte, dovrai fornirci la prova della tua esenzione, che in alcune giurisdizioni include un certificato originale conforme ai requisiti legali applicabili e attestante lo stato di esenzione fiscale. L’esenzione fiscale si applicherà solo a partire dalla data in cui riceveremo prove sufficienti per Shopify riguardo la tua esenzione. In caso di mancato addebito di Imposte da parte di Shopify, sei responsabile di verificare se vi siano Imposte dovute e, in caso affermativo, di provvedere autonomamente al loro versamento in favore delle autorità fiscali competenti nella tua giurisdizione.
7. Per chiarezza, tutte le somme dovute da te a Shopify ai sensi dei presenti Termini e condizioni del servizio saranno pagate per intero e senza applicare alcuna deduzione o ritenuta. Fatte salve le Imposte a te addebitate da Shopify e rimesse per tuo conto alle autorità fiscali competenti, ogni eventuale deduzione o ritenuta richiesta dalla legge sarà a tuo carico e corrisposta separatamente all’autorità fiscale competente. Shopify avrà il diritto di addebitare al Metodo di pagamento autorizzato l’intero importo delle Commissioni di cui ai presenti Termini e condizioni del servizio, senza tenere conto delle eventuali ulteriori deduzioni o ritenute richieste dalla legge.
8. Hai la responsabilità esclusiva di determinare, riscuotere, trattenere, dichiarare e rimettere le imposte, i dazi, le commissioni, i supplementi e gli oneri aggiuntivi applicabili in relazione a qualsiasi vendita effettuata nel tuo Negozio Shopify o in conseguenza del tuo utilizzo dei Servizi. I Servizi non sono un marketplace. Qualsiasi contratto di vendita concluso tramite i Servizi intercorre direttamente tra te e il tuo cliente.
9. Hai l’obbligo di mantenere aggiornata e corretta la sede indicata nella console di amministrazione del tuo Negozio Shopify. Se cambi giurisdizione, dovrai provvedere tempestivamente ad aggiornare la tua sede nella console di amministrazione.
10. Shopify non offre rimborsi.

### Ciò significa che

Tutti i negozi devono avere un metodo di pagamento valido (come una carta di credito) registrato nel proprio account per coprire le spese del servizio, tra cui Quote di abbonamento, Commissioni di transazione e Costi aggiuntivi. L’addebito delle Quote di abbonamento avviene ogni 30 giorni. Eventuali Commissioni di transazione o Costi aggiuntivi saranno addebitati al metodo di pagamento prescelto. Se non riusciamo ad addebitare il pagamento delle Commissioni al tuo metodo di pagamento, faremo ulteriori tentativi. Se il pagamento non va a buon fine entro 28 giorni dal tentativo iniziale di addebito, Shopify potrà sospendere il tuo negozio. Sei responsabile del versamento di tutte le Imposte relative al tuo Negozio o all’uso dei Servizi. Potresti dover versare le Imposte a Shopify o direttamente alla tua autorità fiscale locale. Non sono ammessi rimborsi.

6\. Riservatezza
----------------

1. Le “**Informazioni riservate**” includono, tra l’altro, tutte le informazioni associate all’attività di una parte e non note pubblicamente, come informazioni aziendali specifiche, processi tecnici e formule, software, elenchi di clienti e di potenziali clienti, nomi, indirizzi e altri dati relativi a clienti e potenziali clienti, design di prodotto, vendite, costi (comprese eventuali commissioni di elaborazione applicabili), listini prezzi e altre informazioni finanziarie, piani aziendali e dati di marketing non pubblicati, nonché qualsiasi altra informazione riservata e soggetta a diritti di proprietà, contrassegnata o meno come riservata o brevettata. Le Informazioni riservate di Shopify includono tutte le informazioni che ricevi, riguardanti Shopify o i Servizi, non note al pubblico generale, incluse le informazioni correlate ai nostri programmi e procedure di sicurezza.
2. Ciascuna delle parti accetta di utilizzare le Informazioni riservate dell’altra esclusivamente nella misura necessaria per l’adempimento degli obblighi derivanti dai presenti Termini e condizioni del servizio e nel rispetto di ogni ulteriore obbligo ivi previsto, incluso quanto stabilito nella presente Sezione 6. Ciascuna delle parti accetta di adottare tutte le misure ragionevoli – almeno sostanzialmente equivalenti alle misure prese per proteggere le informazioni di sua proprietà – volte a impedire la duplicazione, la divulgazione e l’utilizzo di tali Informazioni riservate e si impegna a rendere accessibili le Informazioni riservate esclusivamente: (i) ai propri dipendenti, agenti e subcontraenti che hanno necessità di accedere alle Informazioni riservate per adempiere agli obblighi della parte qui previsti, vincolandoli a trattare tali Informazioni riservate come previsto nel presente documento e assoggettandoli a un obbligo di riservatezza altrettanto rigoroso quanto quello previsto in questa sede; oppure (ii) se richiesto da una qualsiasi legge, regolamento o ordinanza di un tribunale competente nei confronti delle parti e per la materia oggetto dei presenti Termini e condizioni del servizio, a condizione che, se legalmente consentito, la parte ricevente fornisca tempestiva comunicazione scritta circa la divulgazione dei dati alla parte interessata e compia ogni ragionevole sforzo commerciale per garantire che tale divulgazione avvenga in forma riservata. Tra le Informazioni riservate non rientrano le informazioni che la parte ricevente possa provare: (A) fossero già di dominio pubblico, o già note o in possesso della parte ricevente al momento della loro divulgazione; (B) siano state sviluppate in modo indipendente dalla parte ricevente senza l’uso o il riferimento alle Informazioni riservate dell’altra parte e senza violare alcuna disposizione dei presenti Termini e condizioni del servizio; o (C) siano state acquisite successivamente in modo legittimo dalla parte ricevente, tramite una fonte diversa dalla parte interessata, senza violare alcuna previsione dei presenti Termini e condizioni del servizio.

### Ciò significa che

Sia tu che Shopify accettate di utilizzare le Informazioni riservate dell’altra parte solo per adempiere agli obblighi previsti nei presenti Termini e condizioni del servizio. Le Informazioni riservate dovranno essere protette e rispettate.

7\. Limitazione di responsabilità e indennizzo
----------------------------------------------

1. Prendi atto e accetti espressamente che, nei limiti consentiti dalle leggi applicabili, Shopify e i suoi fornitori non saranno responsabili, neppure in caso di negligenza, per danni – diretti, indiretti, incidentali, speciali, consequenziali o esemplari, inclusi, a titolo esemplificativo e non esaustivo, danni per perdita di profitti, avviamento, utilizzo, dati o altre perdite immateriali – imputabili o connessi all’utilizzo o all’impossibilità di utilizzare il Servizio, o ai presenti Termini e condizioni del servizio.
2. Accetti di risarcire e tenere indenni noi e (ove applicabile) le nostre imprese controllanti, controllate e affiliate, i partner, funzionari, amministratori, agenti, impiegati e fornitori di Shopify in relazione a qualsiasi rivendicazione o richiesta – comprese le spese legali in misura ragionevole – avanzata da terze parti per: (a) la tua violazione dei presenti Termini e condizioni del servizio o dei documenti ivi incorporati mediante rinvio (compresi i Termini d’uso); (b) la tua violazione di leggi o diritti di terze parti; o (c) qualsiasi aspetto della transazione fra te e il tuo Cliente, come rimborsi, transazioni fraudolente, violazione accertata o presunta delle leggi applicabili (incluse a titolo esemplificativo e non esaustivo le leggi federali e statali a tutela dei consumatori), o la tua violazione dei Termini e condizioni del servizio.
3. Sarai responsabile di ogni eventuale violazione dei Termini e condizioni del servizio da parte dei tuoi affiliati, agenti o subcontraenti come se fosse una tua violazione.
4. Shopify non sarà responsabile per eventuali obblighi o responsabilità fiscali a tuo carico in connessione all’uso dei Servizi Shopify.
5. Il tuo utilizzo dei Servizi avviene a tuo esclusivo rischio. I Servizi sono forniti “così come sono” e “se disponibili”, senza alcuna garanzia o condizione, espressa, implicita o derivante dalla legge.
6. Shopify non garantisce che i Servizi saranno ininterrotti, tempestivi, sicuri o privi di errori.
7. Shopify non garantisce che i risultati conseguibili mediante l’uso dei Servizi siano accurati o affidabili.
8. Shopify non garantisce che la qualità di qualsiasi prodotto, servizio, informazione o altro materiale da te acquistato o ottenuto attraverso i Servizi soddisferà le tue aspettative o che eventuali errori nei Servizi verranno corretti.

### Ciò significa che

Shopify non sarà responsabile dei danni o delle azioni legali che dovessero insorgere nel caso tu infranga la legge, violi il presente accordo o entri in conflitto con i diritti di terze parti. Il Servizio è fornito “così com’è” e “se disponibile”. Non forniamo garanzie e la nostra responsabilità è soggetta a limiti nel caso di errori o interruzioni.

8\. Proprietà intellettuale e Materiali
---------------------------------------

**8.1 I tuoi Materiali**

1. Non rivendichiamo la proprietà dei Materiali che fornisci a Shopify; tuttavia, ti richiediamo una licenza su tali Materiali. In particolare, concedi a Shopify un diritto e una licenza non esclusivi, trasferibili, concedibili in sub-licenza, gratuiti, su base mondiale, a ospitare, utilizzare, distribuire, esporre, modificare, eseguire, copiare, archiviare, rappresentare pubblicamente, comunicare al pubblico (anche tramite telecomunicazioni), trasmettere, riprodurre, rendere disponibile, visualizzare, tradurre e sfruttare per creare opere derivate qualsiasi Materiale da te fornito in relazione ai Servizi. Shopify potrà utilizzare i diritti di cui alla presente licenza per gestire, fornire e promuovere i Servizi e per adempiere ai propri obblighi ed esercitare i propri diritti ai sensi dei Termini e condizioni del servizio. Dichiari, garantisci e affermi di possedere tutti i diritti sui Materiali necessari per concedere questa licenza. Rinunci irrevocabilmente a favore di Shopify a qualsiasi diritto morale che puoi vantare sui Materiali e accetti che questa rinuncia possa essere invocata da chiunque ottenga diritti sui Materiali tramite Shopify, incluso ogni soggetto a cui Shopify trasferisca o conceda (anche tramite licenza o sub-licenza) un qualsiasi diritto sui Materiali.
2. Anche dopo il caricamento sul tuo Negozio Shopify, i Materiali di tua proprietà rimangono tali e restano soggetti a qualsiasi diritto o licenza concessi nei Termini e condizioni del servizio o altrove. Puoi rimuovere in qualsiasi momento il tuo Negozio Shopify eliminando il tuo Account. La rimozione del Negozio Shopify lascia impregiudicati tutti i diritti e le licenze sui Materiali necessari a Shopify per esercitare i diritti o adempiere agli obblighi sorti durante il periodo di vigenza del presente Accordo.
3. Accetti che Shopify abbia la facoltà, in qualsiasi momento, di verificare ed eliminare tutti o alcuni dei Materiali inviati ai Servizi, pur non avendo alcun obbligo di farlo.
4. Concedi a Shopify un diritto e una licenza non esclusivi, trasferibili, concedibili in sub-licenza, a titolo gratuito e su base mondiale a utilizzare i nomi, marchi commerciali, marchi di servizio e loghi associati al tuo Negozio (“**I tuoi Marchi**”) per gestire, fornire e promuovere i Servizi e per adempiere ai propri obblighi ed esercitare i propri diritti ai sensi dei Termini e condizioni del servizio. Tale licenza sopravviverà alla cessazione degli effetti dei Termini e condizioni del servizio solo nella misura necessaria a Shopify per esercitare diritti o adempiere a obblighi sorti durante il periodo di validità del presente Accordo.

**8.2 Proprietà intellettuale di Shopify**

1. Accetti di non utilizzare alcun marchio commerciale, logo o marchio di servizio di Shopify, registrato o meno – compresi a titolo esemplificativo il marchio denominativo SHOPIFY, il marchio denominativo SHOP, il marchio denominativo SHOP PAY e il marchio figurativo “**S**” con la shopping bag (congiuntamente, “**Marchi Shopify**” – a meno che tu non abbia ottenuto l’autorizzazione scritta da parte di Shopify. Accetti di non utilizzare o adottare alcun marchio che possa essere considerato confondibile con i Marchi Shopify. Prendi atto che qualsiasi variante o errore ortografico dei Marchi Shopify sarà considerato confondibile con i Marchi Shopify.
2. Accetti di non acquistare, registrare o utilizzare parole chiave per motori di ricerca o piattaforme pay-per-click (come Google Ads), marchi, indirizzi email, nomi di social media e nomi di dominio (inclusi a titolo esemplificativo domini di primo livello, sottodomini e URL di pagine) che utilizzino o includano il termine Shopify o marchi Shopify o che utilizzino o includano qualsiasi termine potenzialmente confondibile con i marchi Shopify.
3. Riconosci e accetti che i Termini e condizioni del servizio non ti danno alcun diritto di implementare i brevetti Shopify.

### Ciò significa che

Ogni contenuto che carichi resta di tua proprietà (se era tale) ed è soggetto alla tua responsabilità, ma Shopify potrà utilizzare e pubblicare i contenuti da te caricati. I materiali caricati su Shopify restano dei legittimi proprietari e soggetti alla loro responsabilità. Tuttavia, in relazione ai materiali che pubblichi attraverso la piattaforma, concedi a Shopify una licenza di utilizzo per la gestione e promozione dei Servizi.

9\. Servizi aggiuntivi
----------------------

**9.1 Servizi POS**

1. Al tuo accesso e utilizzo dei Servizi POS si applicano, oltre ai termini previsti per i Servizi in generale, anche le seguenti condizioni. I Servizi POS includono il software Shopify POS (“**Software POS**”), il sito web Shopify POS, disponibile all’indirizzo [https://www.shopify.com/it/pos](https://www.shopify.com/it/pos), programmi, documentazione, app, strumenti, servizi e componenti basati su internet, l’hardware per Shopify POS (“**Apparecchiatura POS**”) e tutti gli eventuali aggiornamenti forniti da Shopify.
2. L’accesso e l’uso dei Servizi POS richiedono che tu disponga di un Account attivo e valido.
3. Se i tuoi Servizi POS sono abilitati con Shopify Payments, non potrai utilizzare contemporaneamente altri servizi di elaborazione dei pagamenti. Il canale di pagamento utilizzato per i Servizi POS dovrà essere lo stesso usato per i Servizi online, se applicabile.
4. Hai la possibilità di terminare i Servizi POS senza chiudere il tuo Account e senza terminare gli altri Servizi a cui sei abbonato. In tal caso, continuerai a ricevere gli addebiti e a pagare per i Servizi (diversi dai Servizi POS terminati).
5. Accetti di utilizzare i Servizi POS in conformità con tutte le procedure previste di volta in volta da Shopify.
6. Benché i Servizi POS utilizzino una tecnologia di crittografia e la legge generalmente vieti il monitoraggio delle trasmissioni da parte di terzi, non possiamo garantire la sicurezza della connessione ai Servizi POS né saremo responsabili di eventuali accessi non autorizzati ai Servizi POS o di usi non autorizzati dei dati trasmessi attraverso i Servizi POS.
7. L’Apparecchiatura POS non viene noleggiata ma si acquista. L’acquisto dell’apparecchiatura POS è soggetto all’Accordo sulle apparecchiature POS [Accordo sulle Apparecchiature POS e Informativa sui resi](https://www.shopify.com/legal)applicabile al tuo Paese. Quando avrai effettuato il pagamento dell’Apparecchiatura POS e ti avremo inviato conferma della sua spedizione, acquisirai la proprietà dell’Apparecchiatura POS e delle sue componenti hardware e avrai l’autorizzazione all’accesso e all’utilizzo dell’intero Software per POS installato sull’Apparecchiatura POS (con i relativi aggiornamenti), in forma limitata, non esclusiva, revocabile, non cedibile a terzi, non trasferibile ed esclusivamente ai fini dell’utilizzo dei Servizi POS. Resi e rimborsi non sono possibili per il lettore Chip & Swipe, per il lettore di carte a banda magnetica (audio-jack) e per i buoni regalo cartacei acquistati presso l’Hardware store di Shopify.
8. Le Commissioni per i Servizi POS vengono determinate in base al numero di sedi presso cui utilizzi i Servizi POS. Le sedi sono identificate da un indirizzo aziendale e vengono utilizzate per associare gli ordini a uno specifico indirizzo aziendale. Puoi inserire le sedi attraverso la console di amministrazione web di Shopify associata al tuo Account. Noi provvederemo a tracciare il numero delle sedi che utilizzano i Servizi POS, addebitandole nel tuo normale ciclo di fatturazione. In caso di discrepanza tra il numero di sedi da te inserite tramite la console di amministrazione web di Shopify e il numero di sedi rilevate da Shopify, il numero di sedi rilevate da Shopify sarà considerato corretto.

### Ciò significa che

Per i Servizi POS sei tenuto a scegliere lo stesso gestore dei pagamenti in uso per i Servizi online. Puoi recedere in qualsiasi momento dai Servizi POS mantenendo attivi i Servizi online. Attribuiamo grande importanza alla sicurezza dei dati, ma non possiamo garantire che tutte le trasmissioni con le Apparecchiature POS siano sicure al 100%. Tutte le transazioni trasmesse con le Apparecchiature POS avvengono a tuo rischio. Ricorda che le Apparecchiature POS non si noleggiano ma si acquistano. La nostra Informativa sui Resi per le apparecchiature POS si applica a tutte le Apparecchiature POS tranne che al lettore Chip & Swipe, al lettore Swipe (jack audio) e ai buoni regalo cartacei.

**9.2 Shopify Shipping**

1. Puoi acquistare le etichette di spedizione per la consegna dei beni acquistati nel tuo Negozio Shopify dalla console di amministrazione Shopify (“**Shopify Shipping**”). Il tuo accesso e utilizzo di Shopify Shipping, oltre che ai presenti Termini e condizioni del servizio, è soggetto ai Termini di Shopify Shipping, disponibili su (a) [https://www.shopify.com/legal/terms-shipping-us](https://www.shopify.com/legal/terms-shipping-us) (in inglese) se effettui le spedizioni dagli Stati Uniti; su (b) [https://www.shopify.com/legal/terms-shipping-ca](https://www.shopify.com/legal/terms-shipping-ca) (in inglese) se effettui le spedizioni dal Canada; e su (c) [https://www.shopify.com/legal/terms-shipping-global](https://www.shopify.com/legal/terms-shipping-global) (in inglese) se effettui le spedizioni da un paese diverso da Canada e Stati Uniti.

### Ciò significa che

Se utilizzi Shopify Shipping, sei tenuto a rispettare i Termini e condizioni del servizio Shopify Shipping.

**9.3 Messaggi SMS**

1. I Servizi ti consentono di inviare determinate comunicazioni ai clienti tramite SMS (“Servizi SMS”), come le notifiche di conferma degli ordini. Utilizzerai i Servizi SMS esclusivamente in conformità ai presenti Termini e condizioni del servizio, a ogni altro termine applicabile (compresi i [Termini d’uso](https://qa-www.nexmo.com/acceptable-use) di Nexmo Inc. e i [Termini d’uso](https://www.twilio.com/legal/aup) di Twilio come di volta in volta modificati) e alle leggi dell’ordinamento da cui invii i messaggi e di quello in cui i tuoi messaggi sono ricevuti.

### Ciò significa che

Nell’utilizzo dei nostri servizi SMS hai l’obbligo di rispettare i nostri termini, le condizioni d’uso dei fornitori di SMS e le disposizioni di legge.

**9.4 Theme Store**

1. Puoi determinare l’aspetto del tuo Negozio Shopify con un modello di design del Theme Store di Shopify (“**Tema**”). Se scarichi un Tema, ottieni la licenza per usarlo in un solo Negozio. Puoi trasferire il Tema a un secondo Negozio di tua proprietà se chiudi il primo Negozio. Per avviare il trasferimento di un Tema a un secondo Negozio di tua proprietà, contatta l’Assistenza Shopify. Non puoi trasferire o vendere un Tema al Negozio di un’altra persona su Shopify o altrove. Per applicare un Tema a più Negozi, devi effettuare più download e ogni download è soggetto alla tariffa applicabile. Shopify non garantisce che un particolare Tema resterà disponibile per ulteriori download.
2. Hai la possibilità di modificare il Tema in modo da adattarlo al tuo Negozio. Il riferimento a Shopify nel footer di un Tema può essere modificato o aggiunto da Shopify a sua discrezione. Shopify ha la facoltà di modificare il Tema che a suo insindacabile giudizio contenga elementi contrari ai suoi Termini d’uso o ad altre disposizioni dei Termini e condizioni del servizio, anche nel caso tu abbia ricevuto il Tema così. Inoltre, Shopify ha la facoltà di modificare i Temi per adeguarli a cambiamenti tecnici e aggiornamenti, quando ciò sia necessario.
3. I diritti di proprietà intellettuale del Tema rimangono in capo al designer. Se eccedi i limiti dei diritti concessi con l’acquisto di un Tema, il designer può intraprendere un’azione legale contro di te e Shopify, fatto salvo ogni altro diritto e azione, può adottare misure amministrative, come modificare il tuo Negozio o chiuderlo.
4. Fornire l’assistenza tecnica per i Temi è una responsabilità dei designer e non di Shopify. Se necessario, Shopify può aiutarti a contattare il designer che ha realizzato il tuo Tema.
5. È responsabilità tua, e non di Shopify, verificare che l’installazione di un nuovo Tema non sovrascriva o danneggi il Tema attuale o preesistente, né l’interfaccia utente.

### Ciò significa che

Puoi acquistare i nostri Temi e utilizzarli per un Negozio alla volta. Puoi modificare i Temi, ma senza violare i diritti di proprietà intellettuale di terze parti, tra cui il designer. Per problemi legati a un Tema, contatta il designer. Tieni presente che nel tempo i Temi possono essere eliminati o subire delle modifiche.

**9.5 Shopify Email**

Puoi generare o inviare email dal tuo Account utilizzando i Servizi email Shopify (“**Servizi email**”). Al tuo accesso e utilizzo dei Servizi email si applicano, oltre ai termini previsti per i Servizi in generale (che includono i Termini d’uso e l’Informativa sulla privacy di Shopify), anche le seguenti condizioni:

1. Shopify applica specifici controlli per analizzare il contenuto delle email inviate tramite i Servizi email prima della loro consegna (“**Scansione dei contenuti**”). La Scansione dei contenuti ha il fine di limitare lo spam, il phishing e altri contenuti dannosi che contravvengono ai presenti Termini e condizioni del servizio o ai Termini d’uso di Shopify (congiuntamente, “**Minacce**”). Utilizzando i Servizi email, concedi automaticamente a Shopify il diritto di effettuare tale Scansione dei contenuti. Shopify non garantisce che i Servizi email saranno immuni da Minacce e ogni Merchant di Shopify è responsabile di tutti i contenuti generati dal proprio Negozio.
2. GENERANDO O INVIANDO EMAIL TRAMITE I SERVIZI EMAIL, ACCETTI DI CONFORMARTI AI REQUISITI DI SEGUITO INDICATI (“**REQUISITI DEI SERVIZI EMAIL**”). NEL CASO TU NON DOVESSI SODDISFARE I REQUISITI DEI SERVIZI EMAIL, SHOPIFY O I SUOI FORNITORI ESTERNI POTRANNO SOSPENDERE O TERMINARE IL TUO ACCESSO AI SERVIZI EMAIL E IL TUO UTILIZZO DEGLI STESSI. 1. Il tuo utilizzo dei Servizi email deve avvenire nel rispetto di tutte le leggi applicabili. Tra queste ci sono le leggi relative allo spam – messaggi indesiderati di posta elettronica a carattere commerciale o unsolicited commercial email (“**UCE**”) – nonché a privacy, sicurezza, oscenità, diffamazione, proprietà intellettuale, pornografia, terrorismo, sicurezza nazionale, gioco d’azzardo, protezione dei minori e altri temi. È tua responsibilità conoscere e comprendere le leggi applicabili al tuo utilizzo dei Servizi email e alle email che generi o invii attraverso i Servizi email. 2. Nell’utilizzo dei Servizi email hai l’obbligo di rispettare l’Informativa sulla privacy di Shopify. È tua responsabilità leggere e comprendere l’Informativa sulla privacy applicabile all’uso che fai dei Servizi email e alle email che generi o invii attraverso i Servizi email. 3. Ti impegni a intraprendere sforzi commerciali ragionevoli per evitare l’invio di dati personali sensibili, incluse le informazioni personali concernenti condizioni mediche o sanitarie, origine etnica o razziale, opinioni politiche, credenze filosofiche o religiose e altri dati sensibili (congiuntamente, “**Dati sensibili**”) attraverso i Servizi email. È tua responsabilità leggere e comprendere gli obblighi a cui sei soggetto in relazione ai Dati sensibili. 4. Nell’utilizzo dei Servizi email hai l’obbligo di seguire tutte le linee guida applicabili stabilite da Shopify. Di seguito riportiamo alcune pratiche contrarie ai Requisiti dei Servizi email di Shopify, da evitare quando generi o invii email tramite i Servizi email:
    1. uso di elenchi di email non basati su autorizzazioni (ossia elenchi in cui è assente l’autorizzazione esplicita di ciascun destinatario a ricevere email fornita in modo attivo con l’iscrizione a una mailing list);
    2. uso di elenchi di email acquistati o noleggiati;
    3. uso di indirizzi email, nomi di dominio o server di posta di terze parti in assenza delle necessarie autorizzazioni;
    4. invio di email a indirizzi non specifici (ad esempio, [webmaster@dominio.com](mailto:webmaster@dominio.com) o [info@dominio.com](mailto:info@dominio.com));
    5. invio di email che danno luogo a un numero inaccettabile di segnalazioni di spam o UCE (anche se le email in sé non dovessero effettivamente costituire spam o UCE);
    6. mancato inserimento in ogni email di un link di “**annullamento iscrizione**” che consenta al destinatario di cancellarsi dalla tua mailing list;
    7. mancata rimozione di un destinatario dalla tua mailing list entro 10 giorni dalla ricezione di una sua richiesta in tal senso;
    8. mancato inserimento in ogni email di un link all’informativa sulla privacy aggiornata applicabile a quell’email;
    9. dissimulazione dell’origine o dell’oggetto dell’email, o falsificazione/manipolazione dell’indirizzo email di origine, della riga dell’oggetto, delle intestazioni o delle informazioni sul percorso di trasmissione di un’email;
    10. mancato inserimento in ogni email di un tuo indirizzo postale fisico valido o di un link a tale informazione; oppure
    11. inserimento in un’email di incentivi (come coupon, sconti, premi, ecc.) o altro materiale di tipo “**mail spazzatura**”, “**catena di Sant’Antonio**”, “**schema piramidale**” che incoraggi il destinatario a inoltrare l’Email a un altro destinatario.
3. Se tu o un tuo cliente scoprite o sospettate una violazione dei Requisiti dei Servizi email, informate Shopify scrivendo all’indirizzo [abuse@shopify.com](mailto:abuse@shopify.com). Shopify determinerà la conformità ai Requisiti dei Servizi email a propria discrezione.
4. I Servizi email di Shopify impiegano Fornitori terzi come SendGrid (una società di Twilio). Il tuo utilizzo dei Servizi email è soggetto ai [Termini d’uso](https://www.twilio.com/legal/aup) di SendGrid, come periodicamente aggiornati da SendGrid.

### Ciò significa che

Utilizzando i Servizi email, accetti che Shopify possa utilizzare strumenti per verificare che il contenuto delle email inviate sia sicuro e conforme alle sue informative.

**9.6 App Shop**

1. L’app Shop è un’applicazione di Shopify accessibile ai Commercianti idonei (definiti di seguito) (“**App Shop**”, meglio descritta [qui](https://help.shopify.com/en/manual/online-sales-channels/shop)) per agevolare gli acquisti dei clienti che usano l’App Shop (ciascuno un “**Utente dell’App Shop**”).
2. L’App Shop è considerata parte integrante dei Servizi e il suo utilizzo è soggetto a tutti i termini applicabili ai Servizi. Fermo restando questo principio generale e nel rispetto dei presenti Termini e condizioni del servizio e di tutte le linee guida e le disposizioni applicabili, Shopify si riserva il diritto di rifiutare ai Merchant l’accesso o l’utilizzo, in tutto o in parte, dell’App Shop per qualsiasi motivo e in qualsiasi momento senza preavviso. Solo i Merchant che soddisfano tutti i requisiti previsti e non vendono prodotti proibiti, secondo quanto indicato nelle [Linee guida per i Merchant Shop](https://help.shopify.com/en/manual/online-sales-channels/shop/eligibility#merchant-requirements) (come di volta in volta modificate), sono idonei ad accedere e utilizzare i Servizi dell’App Shop (“**Commercianti idonei**”).
3. Possiamo mostrare sull’App Shop i tuoi Materiali, incluse le inserzioni di prodotti o servizi, i Marchi e qualsiasi altro contenuto, dato o informazione presente sul tuo Negozio Shopify. Anche se l’App Shop permette agli Utenti di fare acquisti nativamente in-app, la transazione viene completata nel tuo Negozio Shopify. Per chiarezza, la Sezione 7 (Limitazione di responsabilità) e la Sezione 8 (Proprietà intellettuale) si applicano all’uso dei tuoi Materiali nell’App Shop, alla tua responsabilità per i Materiali e agli acquisti effettuati attraverso il tuo Negozio Shopify.
4. I tuoi Materiali e il tuo utilizzo dell’App Shop dovranno sempre essere conformi alle [Linee guida per i Merchant Shop](https://help.shopify.com/en/manual/online-sales-channels/shop/eligibility), ai presenti Termini e condizioni del servizio, ai Termini e condizioni aggiuntivi, a tutte le altre regole e linee guida applicabili e alle leggi vigenti.
5. Così come avviene per altre aree dei Servizi, Shopify non è tenuta a intervenire nelle eventuali controversie fra te e i tuoi clienti (tra i quali rientrano gli Utenti dell’App Shop).
6. Sull’App Shop i contenuti vengono classificati in base a fattori come la pertinenza rispetto alla query di ricerca o agli interessi dell’utente, la qualità delle immagini, l’autorevolezza del dominio e la frequenza delle interazioni degli altri utenti. Per maggiori informazioni riguardo ai criteri di visualizzazione dei contenuti sull’App Shop, visita la nostra [documentazione del centro assistenza sull’App Shop](https://help.shopify.com/en/manual/online-sales-channels/shop/customer-experience).
7. Se non desideri che i tuoi Materiali siano disponibili nell’App Shop, è tua responsabilità gestire o disattivare il Servizio. Se hai installato il canale App Shop per i Merchant, consulta le istruzioni [qui](https://help.shopify.com/en/manual/online-sales-channels/shop). Se non hai ancora installato il canale App Shop per i Merchant sul tuo Negozio Shopify, installalo da [qui](https://apps.shopify.com/shop). Se il canale App Shop per i Merchant non è attualmente supportato nel tuo paese, contatta l’[assistenza](https://help.shopify.com/it/questions) per rimuovere i tuoi Materiali dall’App Shop. Nota che se rimuovi i tuoi Materiali dall’App Shop, gli Utenti dell’App Shop che fanno acquisti nel tuo Negozio Shopify continueranno a essere in grado di visualizzare, gestire e tracciare dall’App Shop gli ordini effettuati sul tuo Negozio Shopify. Se elimini il tuo Account Shopify, i tuoi Materiali saranno rimossi dall’App Shop.

### Ciò significa che

L’App Shop è un canale di vendita, disponibile solo per i Commercianti idonei, che visualizzerà i materiali del tuo Negozio Shopify. Se non desideri che i tuoi Materiali siano disponibili nell’App Shop, è tua responsabilità gestire o disattivare il Servizio.

**9.7 Servizi di terze parti, Esperti ed Experts Marketplace**

1. Shopify può di volta in volta raccomandare, fornirti l’accesso o abilitare software, applicazioni (“**App**”), prodotti, servizi o link a siti web di terze parti (congiuntamente, “**Servizi di terze parti**”) perché tu possa valutarli o utilizzarli, anche tramite l’App Store di Shopify o l’Experts Marketplace. Tali Servizi di terze parti sono resi disponibili solo come agevolazione; e l’acquisto, l’accesso o l’utilizzo di tali Servizi di terze parti riguarda esclusivamente te e il fornitore dei servizi esterno (“**Fornitore di terze parti**”). Accetti di essere vincolato, oltre che dai presenti Termini e condizioni del servizio, anche dagli specifici termini e condizioni applicabili ai servizi acquistati o ottenuti dai Fornitori di terze parti.
2. Shopify Experts è una directory online di terze parti indipendenti (“**Esperti**”) che possono aiutarti a creare e gestire il tuo Negozio Shopify.
3. Puoi entrare in contatto e collaborare con un Esperto direttamente o tramite l’Experts Marketplace. L’Experts Marketplace ti fornisce suggerimenti sugli Esperti che possono aiutarti in relazione a diversi aspetti del tuo Negozio. Utilizzando l’Experts Marketplace puoi trovare, ingaggiare e contattare gli Esperti direttamente dal pannello di controllo del tuo Account.
4. Qualsiasi tuo utilizzo di Servizi di terze parti offerti tramite i Servizi, Shopify Experts, Experts Marketplace o il sito web di Shopify avviene a tua discrezione e a tuo rischio; ed è tua responsabilità leggere i termini e condizioni e/o le informative sulla privacy applicabili a tali Servizi di terze parti prima di utilizzarli. In alcuni casi, Shopify può percepire una quota di utili dai Fornitori di terze parti che Shopify ti raccomanda o con cui comunque entri in contatto utilizzando i Servizi, Shopify Experts, Experts Marketplace o il sito web di Shopify.
5. Non forniamo alcuna garanzia o dichiarazione in relazione ai Servizi di terze parti. Prendi atto che Shopify non esercita alcun controllo sui Servizi di terze parti e non sarà in alcun modo responsabile nei confronti tuoi o di chiunque altro per tali Servizi di terze parti. La disponibilità dei Servizi di terze parti sui siti web di Shopify, come l’App Store di Shopify o l’Experts Marketplace, o l’integrazione e l’abilitazione di tali Servizi di terze parti con i Servizi non costituisce né implica un’approvazione, autorizzazione, sponsorizzazione o affiliazione da parte di Shopify. Shopify non garantisce la disponibilità dei Servizi di terze parti e tu prendi atto che Shopify può disabilitare l’accesso ai Servizi di terze parti in qualsiasi momento a sua esclusiva discrezione, senza fornirti alcun preavviso. Shopify non è responsabile nei tuoi confronti o nei confronti di terzi per l’interruzione, la sospensione dell’accesso o la disattivazione di qualsiasi Servizio di terze parti. Shopify ti consiglia vivamente di consultare uno specialista prima di utilizzare o fare affidamento su Servizi di terze parti, per assicurarti che soddisfino le tue esigenze. In particolare, gli strumenti di calcolo delle imposte dovranno essere utilizzati unicamente a titolo orientativo, e non in sostituzione di una consulenza fiscale indipendente, per determinare le aliquote fiscali corrette da applicare ai clienti.
6. Se installi o abiliti un Servizio di terze parti da utilizzare con i Servizi, ci autorizzi a consentire al Fornitore del servizio di terze parti di accedere ai tuoi dati e agli altri Materiali e di intraprendere qualsiasi altra azione necessaria per l’interazione del Servizio di terze parti con i Servizi; qualsiasi scambio di dati o altri Materiali e qualsiasi altra interazione tra te e il Fornitore di terze parti riguarda esclusivamente te e tale Fornitore di terze parti. Shopify non è responsabile per l’eventuale divulgazione, modifica o cancellazione dei tuoi dati o di altri Materiali, o per le eventuali perdite o danni correlati che potresti subire, a seguito dell’accesso da parte di un Servizio di terze parti o di un Fornitore di terze parti ai tuoi dati o ai tuoi altri Materiali. Google Maps è un Servizio di terze parti che viene utilizzato nell’ambito dei Servizi. L’utilizzo dei Servizi è soggetto alla tua accettazione dei Termini d’uso universali di Google Maps/Google Earth, dei Termini di servizio aggiuntivi di Google Maps/Google Earth e delle Norme sulla privacy di Google, come di volta in volta modificati da Google.
7. Prendi atto e accetti che: (i) inviando una richiesta di assistenza o altre informazioni attraverso l’Experts Marketplace, sarai contattato da uno o più Esperti all’Indirizzo email primario (o ad altro indirizzo email da te fornito), così come al tuo indirizzo email utente applicabile; (ii) Shopify riceverà tutte le comunicazioni email scambiate tramite l’Experts Marketplace o contenute nelle email di risposta (ciascuna, “**Risposta**”) inviate da parte tua o degli Esperti (direttamente o indirettamente) attraverso l’Experts Marketplace. Accetti inoltre che Shopify possa condividere con gli Esperti i tuoi recapiti e le informazioni di riferimento da te inviate tramite l’Experts Marketplace. Gli Esperti potrebbero richiedere l’accesso a determinate pagine del pannello di controllo del tuo Negozio Shopify. Sei tu a scegliere le pagine a cui gli Esperti possono accedere.
8. Il rapporto fra te e qualsiasi Fornitore di terze parti riguarda esclusivamente te e tale Fornitore di terze parti e Shopify non è tenuta a intervenire in alcuna disputa che dovesse insorgere tra te e un Fornitore di terze parti.
9. In nessun caso Shopify sarà responsabile per qualsiasi danno diretto, indiretto, incidentale, speciale, consequenziale, punitivo, straordinario, esemplare o di altro tipo derivante dai Servizi di terze parti o dal tuo rapporto contrattuale con un Fornitore di terze parti, compreso qualsiasi Esperto. Queste limitazioni si applicheranno anche se Shopify dovesse essere stata informata circa l’eventualità di tali danni. Le suddette limitazioni avranno valore nella misura massima consentita dalla legge applicabile.
10. Accetti di risarcire e tenere indenne Shopify e (ove applicabile) le imprese controllanti, controllate e consociate, i partner, funzionari, amministratori, agenti, dipendenti e fornitori di Shopify in relazione a qualsiasi rivendicazione o richiesta, comprese le spese legali in misura ragionevole, derivante dal tuo utilizzo di un Servizio di terze parti o dal tuo rapporto con un Fornitore di terze parti.

### Ciò significa che

Shopify non è responsabile dei Servizi di terze parti, quindi scegli a tuo rischio se utilizzarli. Scegliendo di utilizzare i Servizi di terze parti sulla piattaforma Shopify, acconsenti alla condivisione da parte di Shopify dei tuoi dati (e potenzialmente dei dati dei tuoi clienti) con tali Servizi. Se utilizzi Servizi di terze parti, prendi atto che Shopify non offre alcuna garanzia su di essi, perciò informati preventivamente.

**9.8 Servizi Beta**

1. Occasionalmente Shopify potrà a sua esclusiva discrezione invitarti a utilizzare in via sperimentale funzionalità in anteprima o in versione beta, ancora in fase di sviluppo e non disponibili per tutti i merchant (“**Servizi Beta**”). I Servizi Beta non fanno parte dei Servizi e possono essere soggetti a termini e condizioni aggiuntivi, che ti saranno forniti da Shopify prima che tu utilizzi i Servizi Beta. Tali Servizi Beta e tutte le conversazioni e i materiali a essi associati saranno considerati Informazioni riservate di Shopify e saranno soggetti alle previsioni sulla riservatezza del presente accordo. Fermo restando quanto precede, accetti di non fare dichiarazioni pubbliche o altrimenti divulgare la tua partecipazione ai Servizi Beta senza il preventivo consenso scritto di Shopify. Shopify non rilascia alcuna dichiarazione o garanzia che i Servizi Beta funzioneranno. Shopify può interrompere i Servizi Beta in qualsiasi momento a sua esclusiva discrezione. Shopify non avrà alcuna responsabilità per eventuali danni derivanti o connessi a un Servizio Beta. I Servizi Beta potrebbero non funzionare allo stesso modo della versione definitiva. Shopify sarà libera di modificare o non lanciare la versione definitiva o commerciale di un Servizio Beta a sua esclusiva discrezione.

### Ciò significa che

Di tanto in tanto possono essere offerti dei Servizi Beta. Non fanno parte dei Servizi standard e potrebbero contenere errori o subire modifiche in qualsiasi momento. Utilizzi i Servizi Beta a tuo rischio e pericolo e noi non siamo responsabili per qualsiasi perdita o danno che potrebbe derivare dall’utilizzo di un Servizio Beta. Ti potrà essere richiesto di mantenere riservata la tua partecipazione al programma Beta.

10\. Feedback e recensioni
--------------------------

Shopify accetta volentieri qualsiasi idea e/o suggerimento sul miglioramento o l’integrazione dei Servizi. In nessun caso l’invio a Shopify di idee, suggerimenti o materiali correlati, o qualsiasi recensione dei Servizi, Servizi di terze parti o Fornitori di terze parti (congiuntamente, “**Feedback**”) è soggetto a obblighi di riservatezza o deve generare aspettative di compenso. Inviando un Feedback a Shopify (con l’inoltro diretto a Shopify o mediante la pubblicazione su qualsiasi forum o pagina ospitati da Shopify), rinunci a tutti i diritti sul Feedback e accetti che Shopify possa implementare e utilizzare il Feedback se lo desidera, come da te fornito o come modificato da Shopify, senza necessità di ottenere un consenso o una licenza da parte tua o di terzi. Qualsiasi recensione di un Servizio di terze parti o di un Fornitore di terze parti che invii a Shopify dovrà essere accurata per quanto a tua conoscenza e non dovrà essere illegale, oscena, minatoria, diffamatoria, lesiva della privacy, in violazione dei diritti di proprietà intellettuale o altrimenti discutibile o dannosa per terze parti. Shopify si riserva il diritto (ma non ha l’obbligo) di rimuovere o modificare i Feedback su Servizi di terze parti o Fornitori di terze parti, fermo restando che non eserciterà un regolare controllo sui Feedback pubblicati.

### Ciò significa che

Accettiamo volentieri i feedback dei clienti ma non abbiamo alcun obbligo di garantire la riservatezza delle idee e dei suggerimenti sui nostri Servizi o sui servizi di terze parti e saremo liberi di utilizzare i feedback in qualsiasi modo vogliamo.

11\. Procedura di notifica DMCA e rimozione
-------------------------------------------

Shopify supporta la protezione della proprietà intellettuale e chiede ai propri merchant di fare lo stesso. È nostra prassi rispondere a tutte le notifiche relative a presunte violazioni di copyright. Se qualcuno ritiene che un merchant di Shopify stia violando i suoi diritti di proprietà intellettuale, può inviare una Notifica DMCA all’agente designato di Shopify utilizzando il nostro modulo. Dopo aver ricevuto una Notifica DMCA, Shopify potrà rimuovere o disabilitare l’accesso ai Materiali che asseritamente violano il copyright. Una volta ricevuta la notifica di rimozione, il merchant potrà rispondere con una contronotifica utilizzando il nostro modulo, se ha obiezioni al reclamo. L’autore del reclamo iniziale avrà 14 giorni lavorativi a decorrere dalla ricezione della contronotifica da parte di Shopify per richiedere un provvedimento giudiziario che impedisca al merchant di intraprendere l’attività lesiva. In difetto, Shopify ripristinerà il materiale. Per maggiori informazioni consulta la pagina [Segnalazione di violazioni della proprietà intellettuale](https://help.shopify.com/it/legal/dmca).

### Ciò significa che

Shopify rispetta i diritti di proprietà intellettuale e tu sei tenuto a fare lo stesso. Se riceviamo una Notifica DMCA, potremo disabilitare l’accesso al contenuto in presunta violazione o rimuoverlo dal tuo sito web. Se ritieni che il reclamo non sia fondato, puoi inviare una contronotifica. Se ritieni che uno dei nostri merchant stia violando i tuoi diritti di proprietà intellettuale, puoi inviare a Shopify una Notifica DMCA. Noi provvederemo prontamente a disattivare l’accesso al contenuto o a rimuoverlo, inviando una notifica al merchant.

12\. Privacy e protezione dei dati
----------------------------------

1. Shopify si impegna scrupolosamente a proteggere la riservatezza dei tuoi dati personali e dei dati personali dei tuoi clienti. Utilizzando il Servizio, prendi atto e accetti che la raccolta, l’utilizzo e la divulgazione di tali dati personali da parte di Shopify sono disciplinati dalla nostra [Informativa sulla privacy](https://www.shopify.com/it/legal/privacy).
    
2. Nella misura in cui Shopify elabora i dati personali dei tuoi clienti come “responsabile del trattamento dei dati” o “fornitore di servizi” ai sensi di determinate leggi sulla protezione o il trattamento dei dati, compreso il Regolamento generale sulla protezione dei dati in Europa o Regno Unito e il California Consumer Privacy Act, la raccolta e l’utilizzo dei dati personali da parte di Shopify sono soggetti anche alla nostra [Appendice sul trattamento dei dati](https://www.shopify.com/it/legal/atd).
    

### Ciò significa che

L’utilizzo e la raccolta dei dati personali da parte di Shopify sono disciplinati dalla nostra Informativa sulla privacy. L’utilizzo e la raccolta dei dati personali dei clienti da parte di Shopify sono disciplinati anche dalla nostra Appendice sul trattamento dei dati.

13\. Parte contraente Shopify
-----------------------------

1. Se l’indirizzo di fatturazione del tuo Negozio è negli Stati Uniti o in Canada, a te si applica la presente Sezione 13(1):
    
    1. Il termine “**Parte contraente Shopify**” si riferisce a Shopify Inc., una società canadese con sede in 151 O’Connor Street, Ground floor, Ottawa, Ontario, K2P 2L8, Canada.
        
    2. Le parti accettano irrevocabilmente e incondizionatamente la giurisdizione esclusiva dei tribunali della Provincia dell’Ontario, Canada, in relazione a qualsiasi controversia o pretesa derivante dai presenti Termini e condizioni del servizio o ad essi connessa. La convenzione delle Nazioni Unite sui contratti per la vendita internazionale di beni mobili (Convention on Contracts for the International Sale of Goods, in breve “CISG”) non si applica ai presenti Termini e condizioni del servizio ed è qui espressamente esclusa.
        
2. Se l’indirizzo di fatturazione del tuo Negozio è nell’[area geografica Asia-Pacifico](https://www.shopify.com/it/legal/country-list) (che include Australia, Nuova Zelanda, Cina, Giappone e Singapore), a te si applica la presente Sezione 13(2):
    
    1. Il termine “**Parte contraente Shopify**” si riferisce a Shopify Commerce Singapore Pte. Ltd., una società costituita secondo le leggi di Singapore, con sede in 77 Robinson Road, #13-00 Robinson 77, Singapore 068896.
        
    2. Le parti convengono irrevocabilmente che i tribunali di Singapore siano competenti in via esclusiva a risolvere qualsiasi controversia che possa sorgere da o in connessione ai Termini e condizioni del servizio e che, di conseguenza, qualsiasi procedimento derivante da o connesso ai Termini e condizioni del servizio debba essere promosso dinanzi a tali tribunali. La convenzione delle Nazioni Unite sui contratti per la vendita internazionale di beni mobili (CISG) non si applica ai presenti Termini e condizioni del servizio ed è qui espressamente esclusa.
        
3. Se l’indirizzo di fatturazione del tuo Negozio è nell’[area geografica EMEA](https://www.shopify.com/it/legal/country-list) o in un’altra giurisdizione non elencata alla Sezione 13(1) o 13(2), il che include Europa e Russia, Medio Oriente, Africa, Sud America, Caraibi e Messico, a te si applica la presente Sezione 13(3):
    
    1. Il termine “**Parte contraente Shopify**” si riferisce a Shopify International Limited, una società privata per azioni costituita in Irlanda con numero di registrazione 560279, sede legale in 2nd Floor Victoria Buildings, 1-2 Haddington Road, Dublino 4, D04 XN32, Irlanda, e partita IVA IE 3347697KH, il cui sito web è: [https://www.shopify.com/it](https://www.shopify.com/it).
        
    2. Accetti irrevocabilmente e incondizionatamente di essere soggetto alla giurisdizione dei tribunali irlandesi, che avranno la competenza esclusiva per dirimere qualsiasi controversia derivante o in qualche misura dipendente dalla validità, dagli effetti, dall’interpretazione o dall’esecuzione dei presenti Termini e condizioni del servizio; allo stesso modo, rinunci irrevocabilmente e senza riserve a sollevare obiezioni qualora Shopify dovesse intentare una causa, azione o procedimento in un’altra giurisdizione. La convenzione delle Nazioni Unite sui contratti per la vendita internazionale di beni mobili (CISG) non si applica ai presenti Termini e condizioni del servizio ed è qui espressamente esclusa.
        

14\. Durata e cessazione
------------------------

1. L’efficacia dei presenti Termini e condizioni del servizio decorre dalla data in cui hai completato la registrazione per l’utilizzo di un Servizio e continua fino al recesso da parte di Shopify o da parte tua, come previsto di seguito (“**Durata**”).
    
2. Puoi cancellare il tuo Account e recedere dai Termini e condizioni del servizio in qualsiasi momento contattando l’[Assistenza Shopify](https://help.shopify.com/it/questions) e poi seguendo le specifiche istruzioni indicate in risposta da Shopify.
    
3. Fermo restando ogni altro rimedio esperibile, Shopify potrà sospendere o terminare il tuo Account o recedere dai Termini e condizioni del servizio per qualsiasi motivo, senza preavviso e in qualsiasi momento (se non diversamente richiesto dalla legge), incluso il caso in cui sospettiamo (in seguito a condanna, risoluzione amichevole, indagini a scopi di assicurazione o garanzia, o altro) che tu abbia intrapreso attività fraudolente in relazione all'uso dei Servizi. La cessazione degli effetti dei Termini e condizioni del servizio non pregiudicherà eventuali diritti o obblighi sorti anteriormente.
    
4. In caso di recesso di una delle parti per qualsiasi motivo:
    
    1. Shopify cesserà di fornirti i Servizi e tu non potrai più accedere al tuo Account;
        
    2. salvo se altrimenti previsto nei Termini e condizioni del servizio, non avrai diritto al rimborso di eventuali Commissioni, quote o altro;
        
    3. qualsiasi saldo in sospeso dovuto a Shopify per il tuo utilizzo dei Servizi alla data effettiva della cessazione sarà immediatamente esigibile e pagabile per intero; e
        
    4. il tuo Negozio Shopify sarà disattivato.
        
5. Se hai acquistato un nome di dominio tramite Shopify, in caso di cancellazione il tuo dominio non verrà più rinnovato automaticamente. Dopo la cessazione del rapporto tra te e Shopify, sarà tua esclusiva responsabilità trattare tutte le questioni relative al tuo dominio con il provider del dominio.
    
6. Se dovessero risultare Commissioni insolute a tuo carico alla data di terminazione del Servizio, riceverai una fattura finale via email. Una volta che tale fattura sarà stata pagata per intero, non riceverai ulteriori addebiti.
    

### Ciò significa che

Per avviare il processo di terminazione, è necessario che contatti l’[Assistenza](https://help.shopify.com/it/questions). Shopify risponderà con informazioni specifiche sul processo di terminazione del tuo account. Una volta confermata la terminazione, i domini acquistati tramite Shopify non si rinnoveranno più automaticamente. Se effettui la cancellazione nel mezzo di un ciclo di fatturazione, riceverai un’ultima fattura via email.

Possiamo terminare il tuo account in qualsiasi momento.

15\. Modifiche
--------------

1. Ci riserviamo il diritto, a nostra esclusiva discrezione, di aggiornare o modificare qualsiasi parte dei Termini e condizioni del servizio in qualunque momento. Ti forniremo un ragionevole preavviso delle modifiche ai Termini e condizioni del servizio che dovessero incidere materialmente e negativamente sul tuo utilizzo dei Servizi o sui tuoi diritti ai sensi dei Termini e condizioni del servizio inviandoti un’email all’Indirizzo email primario e fornendoti un avviso attraverso la console amministrativa di Shopify o con mezzi simili. Tuttavia, Shopify ha la facoltà di apportare modifiche che incidono materialmente e negativamente sul tuo utilizzo dei Servizi o sui tuoi diritti ai sensi dei Termini e condizioni del servizio in qualsiasi momento e con effetto immediato (i) per motivi legali, normativi, di prevenzione di frodi e abusi o di sicurezza; o (ii) per escludere dalla piattaforma prodotti o attività che ritenga non sicuri, inappropriati o offensivi. Salvo diversa comunicazione (se applicabile), qualsiasi modifica ai Termini e condizioni del servizio diventerà efficace subito dopo la pubblicazione dei termini aggiornati su questo sito. La tua prosecuzione nell’utilizzo dei Servizi dopo tale comunicazione da parte di Shopify, se applicabile, o dopo la pubblicazione dei Termini e condizioni del servizio aggiornati, equivale alla tua accettazione delle modifiche e al consenso a vincolarti ai Termini e condizioni del servizio modificati. Se non accetti i Termini e condizioni del servizio modificati, dovrai interrompere l’accesso ai Servizi e il loro utilizzo.
    
2. Nel tempo Shopify potrà modificare le Commissioni per i Servizi. Ti forniremo un preavviso di 30 giorni prima di qualsiasi modifica delle Commissioni inviando un’email all’Account email primario, fornendo una comunicazione nella console amministrativa di Shopify, o con mezzi simili. Shopify non sarà responsabile nei tuoi confronti o nei confronti di terzi per qualsiasi modifica, cambiamento di prezzo, sospensione o interruzione dei Servizi (o di qualsiasi parte di essi).
    

### Ciò significa che

Ti avviseremo in anticipo in caso di modifiche ai Termini e condizioni del servizio che incidano materialmente e negativamente sui tuoi diritti previsti nei presenti Termini o sul tuo utilizzo dei Servizi (a meno che il cambiamento non sia dovuto ad esempio a obblighi legali, o all’esigenza di prevenire abusi dei nostri Servizi).

16\. Condizioni generali
------------------------

1. I Termini e condizioni del servizio e i documenti in essi incorporati mediante riferimento costituiscono l’intero accordo tra te e Shopify e disciplinano il tuo utilizzo dei Servizi e dell’Account, sostituendo qualsiasi precedente accordo tra te e Shopify (incluse a titolo puramente esemplificativo eventuali precedenti versioni dei Termini e condizioni del servizio).
    
2. Il mancato esercizio o applicazione da parte di Shopify di qualsiasi diritto o disposizione dei Termini e condizioni del servizio non costituirà una rinuncia a tale diritto o disposizione. Se una qualsiasi disposizione dei Termini e condizioni del servizio, inclusi tutti i termini, le condizioni e i documenti qui incorporati mediante riferimento, dovesse essere considerata contraria alla legge da un tribunale della giurisdizione competente, tale disposizione dovrà essere modificata e interpretata in modo da conseguire al meglio gli obiettivi della disposizione originaria nella misura massima consentita dalla legge e le restanti disposizioni dei Termini e condizioni del servizio rimarranno in vigore a tutti gli effetti.
    
3. A eccezione di Shopify e delle sue consociate, di te e di chiunque acceda ai Servizi Shopify in base ai presenti Termini e condizioni del servizio, salvo che in essi non sia altrimenti stabilito, nessuna persona fisica o giuridica che non sia una parte dei presenti Termini e condizioni del servizio avrà il diritto di far valere alcuna disposizione in essi contenuta, indipendentemente dal fatto che tale persona fisica o giuridica sia stata identificata per nome, come membro di una categoria o come corrispondente a una certa descrizione. Per chiarezza, questo non pregiudica i diritti di eventuali cessionari o aventi causa dei presenti Termini.
    
4. I Termini e condizioni del servizio saranno disciplinati e interpretati in conformità alle leggi della Provincia dell’Ontario e alle leggi del Canada applicabili, senza riguardo ai principi di conflitto tra leggi.
    
5. I Termini e condizioni del servizio possono essere disponibili in lingue diverse dall’inglese. In caso di eventuali incongruenze o conflitti tra i Termini e condizioni del servizio Shopify in inglese e i Termini e condizioni del servizio disponibili in un’altra lingua, sarà la versione inglese più recente dei Termini e condizioni del servizio disponibile su [https://www.shopify.com/it/legal/termini](https://www.shopify.com/it/legal/termini) a prevalere. Qualsiasi controversia derivante dai presenti Termini e condizioni del servizio sarà risolta in lingua inglese, salvo ove diversamente stabilito da Shopify (agendo a sua esclusiva discrezione) o come richiesto dalla legge applicabile.
    
6. Tutti i termini e le disposizioni dei Termini e condizioni del servizio saranno vincolanti e andranno a beneficio delle parti dei Termini e condizioni del servizio e dei loro rispettivi eredi, successori, cessionari autorizzati e rappresentanti legali. Shopify è autorizzata alla cessione dei presenti Termini e condizioni del servizio senza alcun obbligo di preavviso nei tuoi confronti e senza la necessità di consenso da parte tua. Tu non avrai il diritto di cedere o altrimenti trasferire a terze parti i Termini e condizioni del servizio o uno qualsiasi dei diritti o obblighi contrattuali in essi previsti senza il preventivo consenso scritto di Shopify, che potrà essere concesso o negato da Shopify a sua esclusiva discrezione.
    
7. Se per qualsiasi ragione una qualsiasi disposizione, o parte di essa, all’interno dei Termini e condizioni del servizio dovesse risultare non valida, illegale o inapplicabile sotto qualsiasi aspetto, tale invalidità, illegalità o inapplicabilità non inciderà su alcuna altra disposizione (né sulla parte non interessata della disposizione stessa) dei Termini e condizioni del servizio e i Termini e condizioni del servizio saranno interpretati come se tale disposizione, o parte di disposizione, non valida, illegale o inapplicabile non fosse mai stata inserita nei Termini e condizioni del servizio.
    
8. In caso di recesso di una delle parti, tutti i diritti e gli obblighi relativi ai Termini e condizioni del servizio termineranno immediatamente, a eccezione del fatto che (a) tu resterai responsabile dell’adempimento di tutti gli obblighi per le transazioni effettuate prima della terminazione e degli impegni assunti prima o per effetto della cessazione del rapporto; e (b) le Sezioni 1 (Condizioni dell’Account), 5 (Pagamento di commissioni e imposte), 6 (Riservatezza), 7 (Limitazione di responsabilità e indennizzo), 8.1 (Proprietà intellettuale e Materiali), 9.7(8)-(10) (Servizi di terze parti, Esperti ed Experts Marketplace), 10 (Feedback e recensioni), 12 (Privacy e protezione dei dati), 13 (Parte contraente Shopify), 14 (Durata e cessazione), 15(1) (Modifiche) e 16 (Condizioni generali) sopravviveranno alla cessazione o alla scadenza dei presenti Termini e condizioni del servizio.
    

Shopify Inc.  
151 O’Connor Street, Ground floor  
Ottawa, ON K2P 2L8  
Canada